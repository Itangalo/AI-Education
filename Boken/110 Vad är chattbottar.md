# Vad är chattbottar?
_Uppdaterat 2023-05-29._

Den 30 november 2022 lanserade det USA-baserade företaget OpenAI tjänsten ChatGPT. Den tog världen med storm, och ett halvår senare orsakar AI fortfarande nyhetsinslag i riksmedia så gott som varje dag.

Det som fortfarande förbluffar många med ChatGPT (författaren inräknad) är dess skicklighet i att föra en konversation på ett övertygande mänskligt sätt. I kombination med kunskaper inom vitt skilda områden gör det ChatGPT och många andra chattbottar till ett otroligt fascinerande och mångsidigt verktyg.

Låt oss titta på en konversation med ChatGPT, för att ge exempel på både dess språkliga och faktamässiga förmågor.

> _Exempel från ChatGPT (GPT-4 12 maj 2023)._
> **Jag:** Nu är tiden mellan hägg och syren. Vad tänker du om det?
> **Chattbot:** Som en AI har jag ingen personlig uppfattning eller känslor, men jag förstår vad du säger. "Tiden mellan hägg och syren" är ett vanligt svenskt uttryck som beskriver en kort period på våren när häggen blommar följt av syrenens blomning. Det är ofta en tid av återfödelse och skönhet när naturen kommer till liv igen efter vintern. Denna period är också känt för att vara mycket kort, vilket kan vara en metafor för hur snabbt livets vackra ögonblick kan passera.
> **Jag:** Om du skulle ge dig på att beskriva känslan av att vara ute i gräset, i halvskugga under pilträden, medan barnen springer omkring – hur skulle det låta?
> **Chattbot:** Naturligtvis, även om jag som en AI inte har någon personlig erfarenhet eller känslor, kan jag använda den information jag har för att skapa en beskrivning baserad på det du har angivit:
> Du sitter på en mjuk, grön matta av färskt, frodigt gräs som fjädrar under dig. Lätta skuggor från pilträden dansar runt dig, ett levande virrvarr av ljus och mörker, och solstrålar sipprar igenom lövverket, vilket skapar ett skimrande spektrum av gröna toner.
> Luften är fylld med ljuden av barnens glada skratt som ekar mellan träden, fötter som trampar på gräs och löv, och sporadiska utrop av glädje. Deras energi är smittsam, och du kan inte låta bli att le när du ser dem springa fritt, oförskräckta av världen omkring dem.
> Ett svagt bris rör vid ditt ansikte, bär med sig den färska, jordiga doften av gräs och en svag underton av syren och hägg, påminnelser om våren. Det är en doft av liv, av uppvaknande, av en ny början.
> Din plats i gräset, under pilträden, blir en oas av lugn och frid mitt i barnens livliga lek. Det är en stund av njutning, en påminnelse om naturens enkelhet, och glädjen av att vara närvarande i nuet.
> **Jag:** Är det här en bra tid på året för att sätta potatis?
> **Chattbot:** Ja, det är en bra tid att sätta potatis. Traditionellt sett är våren den bästa tiden för att sätta potatis, vanligtvis mellan april och maj i många tempererade regioner, inklusive stora delar av Sverige. Det viktigaste är att frosten ska ha passerat eftersom potatisplantorna är känsliga för frostskador.
> Potatisen börjar gro när marktemperaturen når cirka 7-10 grader Celsius. Innan potatisen planteras kan det vara en bra idé att förgro dem inomhus i ljus och sval miljö. Detta innebär att du låter dem börja skjuta skott innan de planteras i marken.
> Kom också ihåg att potatisen föredrar väldränerad, lätt sur jord och bör placeras med 30-40 cm mellan varje planta, och med cirka 10 cm djup.
> Alltid kontrollera de specifika råden för din region och den specifika potatissorten du tänker plantera, eftersom det kan finnas variationer.

## AI, chattbottar och ChatGPT
ChatGPT är ett av flera sätt att använda chattbottar, och det är värt att försöka hålla isär begreppen för att ChatGPT inte ska bli synonymt med vare sig chattbottar eller AI.

* **AI, artificiell intelligens**, är ett brett begrepp som vanligtvis används för att beskriva maskiner som i något avseende försöker efterlikna mänsklig intelligens, och omfattar ofta också att maskinen lär sig saker och inte bara agerar enligt inprogrammerade regler. Exempel på användningsområden är självkörande bilar, ansiktsigenkänning och autokorrigering av text på telefonen.
* **Generativ AI** är en typ av AI som utifrån att ha tränats på massor av exempel kan skapa nytt material. Exempel är Midjourney (bild), OpenAI:s GPT-modeller (text) och AlphaCode (kod).
* **En AI-modell** är motorn bakom det som en AI gör.
* **Stora språkmodeller** (Large Language Models, LLMs) är AI-modeller som är tränade på gigantiska mängder text, med effekten att de inte bara kan hantera själva språket utan även delar av de begrepp som finns i textmassan som modellen tränats på. Exempel är GPT-3.5, GPT-SW3, Llama 2 och PaLM 2.
* **Chattbottar** (egentligen AI-baserade chattbottar) är applikationer där man chattar med en AI-modell som är utformad för att föra dialoger. Förutom en AI-modell kan chattbottar också använda en rad andra programvaror i bakgrunden. Exempel är ChatGPT, Bing, Bard och MyAI.

I skrivande stund är det förhållandevis tydligt att den chattbot som har fått störst genomslag är ChatGPT, som OpenAI lanserade sen höst 2022 och använder AI-modellerna GPT-3.5 och GPT-4. Men en rad andra chattbottar har dykt upp, både kommersiella och öppna, liksom massor av verktyg som använder språkmodeller i bakgrunden för att kunna göra mer komplexa eller specialiserade saker. Det betyder att andra chattbottar eller AI-verktyg är bättre på vissa typer av uppgifter. Det kan också hända att nya modeller inom en snar framtid tar över ledarplatsen från GPT-4, som i skrivande stund får anses vara den AI-modell som i allmänhet har högst kompetens.

I den här boken används termen _chattbot_ om det inte någon specifik AI-modell eller produkt avses. Där konversationer med chattbottar skrivs ut markeras vilken AI-modell det rör sig om (inklusive datum för senaste uppdateringen för modellen alternativt datum för konversationen, för att kunna se när exempel blivit utdaterade).

## Testa själv!
Det finns inget bättre sätt att lära sig om chattbottar än att själv testa att använda en. Om du ännu inte testat att använda en chattbot, lägg i från dig boken och hitta en. Nedan är tre tips:

* Bästa stället att testa vanliga chattbottar är förmodligen [poe.com][1], där du kan utforska många olika språkmodeller. Tjänsten kräver att du skaffar konto, men inte att du betalar något.
* På [chat.openai.com][2] kan du testa ChatGPT, den mest använda chattbotten. Gränssnittet är enklare än på Poe, ovan, men du har bara tillgång till språkmodeller från OpenAI. Liksom på Poe krävs att du skapar ett konto (och du behöver dessutom bekräfta din e-postadress), och det finns både gratis- och betalvariant.
* På [chat.ai.se][3] kan du testa den svenska språkmodellen GPT-SW3. Den är inte i närheten av lika kunnig som de största modellerna, men å andra sidan inget konto och data skickas dessutom inte utanför EU.

Nedan finns kommentarer och exempel från några av de vanligare chattbottarna och språkmodellerna, om du skulle behöva hjälp att välja.

### ChatGPT
ChatGPT från OpenAI nås på [chat.openai.com][4]. Det är den dominerande chattbot-tjänsten, vilket både beror på att den var först bland de stora modellerna och dessutom använder GPT-4 som allmänt betraktas som den starkaste av språkmodellerna.

Med ett gratiskonto för ChatGPT kan du använda modellen GPT-3.5. Med ett betalkonto kan du också använda den betydligt starkare GPT-4, och även ett antal tilläggsfunktioner. I slutet av september 2023 börjar betalversionen kunna läsa bilder och även hantera talat språk, och enligt OpenAI ska den från oktober även kunna användas för att skapa bilder.

> _Exempel från ChatGPT (GPT-4 12 maj 2023)._
> **Jag:** Vad är ett bra sätt att förklara kemisk jämvikt för mina årskurs 2:or på gymnasiet?
> **Chattbot:** Absolut! Kemisk jämvikt är ett viktigt koncept inom kemi, men det kan vara ganska svårt att förstå första gången man stöter på det. Här är ett enkelt sätt att förklara det för dina gymnasieelever:
> För det första, det är viktigt att förstå att i en kemisk reaktion, kommer reaktanter (de saker som reagerar) att omvandlas till produkter. Men det är inte alltid en enkel one-way process - ibland kan produkterna faktiskt omvandlas tillbaka till reaktanter. Detta är kärnan i konceptet kemisk jämvikt.
> Så föreställ dig att du har en låda med bollar. Du börjar med 100 röda bollar och 0 blå bollar. Men med tiden, börjar några av de röda bollarna ändras till blåa. Efter ett tag har du 50 röda bollar och 50 blåa. Men nu börjar några av de blåa bollarna ändras tillbaka till röda. Och så fortsätter det - bollar ändrar färg fram och tillbaka.
> Detta är vad som händer i en kemisk reaktion som har uppnått jämvikt: reaktanter blir till produkter, och produkter blir till reaktanter, i en konstant cykel. Och även om det kan verka som om inget händer eftersom mängderna inte ändras (liksom det totala antalet bollar i din låda inte ändras), pågår det faktiskt ständiga förändringar på molekylär nivå.
> Det är också viktigt att påpeka att vid kemisk jämvikt betyder det inte alltid att mängderna av reaktanter och produkter är lika - det betyder bara att hastigheterna för de två reaktionerna (reaktanter blir till produkter, och produkter blir till reaktanter) är lika.
> Hoppas det hjälper! Låt mig veta om det finns något mer du vill veta om kemisk jämvikt.

### Claude
Claude 2 från Anthropic är den språkmodell som i skrivande stund är den tydligaste konkurrenten till GPT-4 och GPT-3.5. Den sägs ha bättre språkkänsla än dessa, men det är inte tydligt att det gäller för text på svenska. En klar fördel jämfört med GPT-4 är däremot att Claude 2 kan ta emot längre texter – upp till cirka 30 000 svenska ord (jämfört med 2000–2500 för GPT-4).

Claude-modellerna är normalt inte tillgängliga i Sverige, men genom [poe.com][5] går det att nå Claude 2 (och en rad andra modeller). Som nämnts tidigare behöver du skapa ett konto för att använda Poe, men även ett gratiskonto räcker för att använda Claude 2. För att hitta Claude 2 på Poe klickar du på ”Explore” och söker efter Claude.

> _Exempel från Poe (Claude-2-100k, 2023-07-30)._
> **Jag:** Vi har en temavecka om mänskliga rättigheter på lågstadieskolan där jag jobbar. Kan du ge några förslag på aktiviteter vi kan genomföra?
> **Chattbot:** Här är några förslag på aktiviteter ni kan göra under er temavecka om mänskliga rättigheter i lågstadiet:
> * Låt eleverna rita teckningar eller göra collage om vad mänskliga rättigheter betyder för dem. Häng upp teckningarna i klassrummet eller i skolkorridoren.
> * Läs barnböcker om mänskliga rättigheter och diskutera vad ni lärt er. Några exempel är "Alla barn har rättigheter" av Karl-Johan Bodell och "Du och jag och alla vi känner har rättigheter" av Katarina Kuick.
> * Gör rollspel där eleverna får agera olika scenario där någons rättigheter kränks, till exempel rätten till utbildning, rätten till lek, yttrandefrihet etc. Diskutera sedan hur det kändes och hur situationen kunde lösas.
> * Bjud in representanter från organisationer som arbetar för mänskliga rättigheter, till exempel Rädda Barnen eller Amnesty och låt dem berätta om sitt arbete.
> * Låt eleverna skriva brev till barn i andra länder om sina egna rättigheter och fråga vad barnen i det landet har för rättigheter. Ni kan också skicka breven på riktigt.
> * Se på filmer för barn som handlar om alla människors lika värde, till exempel animationfilmen "Lilla Hjärtat". Diskutera filmerna efteråt.
> Lycka till med er viktiga temavecka!

### Llama 2
Llama 2 från Meta (som bland annat äger Facebook) är anmärkningsvärd då det är en största och förmodligen mest kompetenta språkmodellen som släppts fritt: Det är möjligt för privatpersoner och företag att ladda hem modellen och både använda och justera den (förutsatt att man har rätt kunskaper och tillgång till datorkraft).

Även Llama 2 går att nå från Poe.

> _Exempel från Poe (Llama-2-70b, 2023-07-30)._
> **Jag:** Jag vill undervisa om den vetenskapliga metoden för mina gymnasieelever i biologi. Vad är vanliga missuppfattningar om den vetenskapliga metoden?
> **Chattbot:** I'm happy to help you with that! The scientific method is a fundamental part of scientific inquiry and it's important to understand it correctly. Here are some common misconceptions about the scientific method:
> 1. The scientific method is a linear process: Many people assume that the scientific method is a straightforward, linear process where you start with a question, followed by a hypothesis, then conduct experiments, analyze data, and finally draw conclusions. However, this is not always the case. In reality, the scientific method is often iterative, meaning that scientists may go back and forth between different steps, refining their hypothesis and experiments as they gather more information.
> 2. The scientific method is only used in science: While the scientific method is commonly associated with scientific research, it can be applied to other fields as well, such as business, engineering, and social sciences. The scientific method is a way of thinking and problem-solving that can be useful in many different contexts.
> 3. The scientific method is only used by experts: While it's true that experts in a field may have a deeper understanding of the scientific method, it's not exclusive to them. Anyone can use the scientific method to explore a question or problem, regardless of their level of expertise.
> 4. The scientific method is a guarantee for truth: While the scientific method is designed to help us understand the world around us, it's not a guarantee for absolute truth. Scientific theories and findings are always open to revision or even revolution as new evidence emerges.
> 5. The scientific method is slow and inefficient: Some people may view the scientific method as slow and inefficient, especially when compared to other ways of solving problems. However, the scientific method is designed to ensure that conclusions are based on evidence and are as objective as possible. This can take time, but it's worth it in the long run to ensure that our understanding is as accurate as possible.
> 6. The scientific method is only about experiments: While experiments are an important part of the scientific method, they're not the only part. The scientific method also involves observation, data analysis, and critical thinking, among other things.
> 7. The scientific method is only used in a lab: While laboratory experiments are certainly a part of the scientific method, it's not the only place where scientific inquiry takes place. Scientists may conduct field research, observations, and other types of studies to gather data and test hypotheses.
> I hope this helps your students understand the scientific method better and avoid some common misconceptions about it. Good luck with your lesson!

### Bard
Den som har ett Google-konto kan använda deras chattbot Bard på [bard.google.com][6]. Den är gratis att använda, men kräver ett konto. Bard använder Googles AI-modell PaLM 2.

> _Exempel från Bard (PaLM 2, 2023-07-30)._
> **Jag:** Jag ska ha mitt första föräldramöte med årskurs 6-klass jag tagit över. Klassen har haft många byten av lärare och det har varit stökigt. Kan du ge mig tips på hur jag kan lägga upp föräldramötet?
> **Chattbot:** Hej! Grattis till ditt nya uppdrag som lärare i årskurs 6. Här är några tips på hur du kan lägga upp ditt första föräldramöte:
> 1. **Börja med att presentera dig själv och berätta lite om dig själv.** Berätta om dina utbildningar, erfarenheter och vad du brinner för.
> 2. **Berätta om dina mål och förväntningar för året.** Vad vill du uppnå med eleverna? Vilka värderingar är viktiga för dig?
> 3. **Diskutera klassens regler och rutiner.** Vad förväntar du dig av eleverna? Hur kommer man att hantera problem?
> 4. **Svara på frågor från föräldrarna.** Detta är en bra möjlighet för föräldrarna att lära sig mer om dig och dina förväntningar.
> 5. **Avsluta mötet med en positiv ton.** Tacka föräldrarna för deras tid och berätta att du ser fram emot att arbeta med dem under året.
> Här är några ytterligare tips som kan vara särskilt användbara i ditt fall, eftersom klassen har haft många byten av lärare och det har varit stökigt:
> * Var tydlig och konsekvent i dina förväntningar. Eleverna behöver veta vad du förväntar dig av dem, och de behöver veta att du kommer att följa igenom med dina förväntningar.
> * Var positiv och uppmuntrande. Eleverna behöver veta att du tror på dem och att du är där för att hjälpa dem att lyckas.
> * Bygg upp ett gott samarbete med föräldrarna. Föräldrarna kan vara en stor tillgång för dig, och de kan hjälpa dig att skapa en positiv och lärorik miljö i klassrummet.
> Jag hoppas att dessa tips hjälper dig att ha ett lyckat första föräldramöte!

### GPT-SW3
Den svenska språkmodellen GPT-SW3 (uttalas ”gpt sve”) är närmast unik i och med att den tränats på små språk (de nordiska) och att träningsdata och träningsmetoder deklarerats öppet. Den är inte lika stor och inte lika kunnig som de stora modellerna nämnda ovan, men värd att känna till. Den går att använda utan att skapa något konto på [chat.ai.se][7].

> Exempel från GPT-SW3 (gpt-swe-20b-instruct, 2023-09-25)
> **Jag:** Vad är viktigt att tänka på när man ska undervisa om källkritik?
> **Chattbot:**  Källkritik är viktigt för att säkerställa att informationen som finns tillgänglig är korrekt och inte vilseledande. Följande är några viktiga överväganden:
> - Kontrollera källan: Kontrollera alltid källan till informationen du får från en onlinekälla eller sociala medier. Se till att det är en ansedd organisation eller person som står bakom innehållet. Detta kommer att bidra till att minska risken för felaktig eller vilseledande information.
> - Granska datumet: Kontrollera datumet för informationen du får från en onlinekälla eller sociala medier. Leta efter en tidstämpel som visar datumet då innehållet skapades eller uppdaterades. Detta hjälper dig att avgöra hur aktuell informationen är.
> - Gör din egen forskning: Om du letar efter mer djupgående information kan det vara värt att göra din egen forskning genom att konsultera flera källor. Detta kommer att hjälpa dig att få en mer nyanserad förståelse av ämnet.
> - Var medveten om avsändaren: Var uppmärksam på vem som tillhandahåller informationen du får. Se till att du känner igen avsändarens rykte och kvalifikationer innan du litar på dem med dina uppgifter.
> - Tänk på syftet med informationen: Tänk på syftet med den information du får. Är du bara intresserad av att veta fakta? Eller vill du vidta åtgärder baserat på den information du får? Att ha ett tydligt mål i åtanke kan hjälpa dig att utvärdera trovärdigheten hos källan.
> I slutändan är det viktigt att vara skeptisk och göra din egen forskning när du utvärderar all information du stöter på. Bara för att något verkar vara sant betyder inte nödvändigtvis att det är sant.

### Några öppna AI-modeller
På [chat.lmsys.org][8] kan du testa ett antal öppna AI-modeller utan att behöva skapa något konto, och även jämföra hur två modeller svarar på samma prompt. På webbplatsen finns också en lista över vilka språkmodeller som är högst rankade, enligt webbplatsens egna mätningar.

På [open-assistant.io][9] kan du skapa ett (gratis) konto med ett par klick, inklusive att godkänna användarvillkor, och börja använda den öppna AI-modellen Open Assistant.

> _Exempel från chat.lmsys.org (vicuna-33b)._
> **Jag:** Vad är viktigt att tänka på när man undervisar i hem- och konsumentkunskap?
> **Chattbot:** Att undervisa i hem- och konsumentkunskap är viktigt för att ge eleverna grundläggande kunskaper och färdigheter som är nödvändiga för ett självständigt och hälsosamt liv. Här är några viktiga aspekter att tänka på när man undervisar i ämnet:
> 1. Holistisk utbildning: Hem- och konsumentkunskap är en bred ämenskategori som omfattar allt från matlagning och hushållsarbete till ekonomi, konsumtion och miljömedvetenhet. Det är viktigt att ge eleverna en holistisk bild av ämnet, så att de kan förstå hur olika aspekter av det påverkar varandra.
> 2. Praktiska färdigheter: Att lära sig hem- och konsumentkunskap innebär att lära sig praktiska färdigheter som matlagning, tvätt och städning, budgetering och handel. Det är viktigt att ge eleverna möjlighet att öva och utveckla dessa färdigheter i en säker och supportiv miljö.
> 3. Konsumenträttigheter och skyldigheter: Eleverna bör förstå sina rättigheter och skyldigheter som konsumenter, så att de kan fatta välgrundade beslut när de handlar och använder tjänster. Det är viktigt att undervisa i lagar och regler som skyddar konsumenter, samt hur man kan lösa eventuella konflikter.
> 4. Hälsa och miljö: Hem- och konsumentkunskap innefattar också att förstå hur våra val som konsumenter påverkar hälsa och miljö. Det är viktigt att ge eleverna information om hälsosamma matval, ekologisktäta alternativ och att vara medveten om hur våra val påverkar planeten.
> 5. Ekonomi och budgetering: Att hantera ekonomi och budgetering är en viktig del av hem- och k
> **Jag:** Fortsätt.
> **Chattbot:**
> 1. Ekonomi och budgetering: Att hantera ekonomi och budgetering är en viktig del av hem- och konsumentkunskap. Det är viktigt att ge eleverna övningar och exempel på hur man kan budgetera inkomst och utgift, samt hur man kan hantera skulder och spara pengar.
> 2. Måltidsläranning: Att lära sig matlaga och balansera måltider är centralt för hem- och konsumentkunskap. Det är viktigt att ge eleverna inspiration och råd om hur man kan laga mat som är nyttig, smaklig och variationrik, samt hur man kan anpassa recept för olika dieter och allergier.
> 3. Samarbete och gemenskap: Hem- och konsumentkunskap är en ämenskategori där det är lätt att arbeta gemensamt och samarbeta. Det är viktigt att ge eleverna möjlighet att delta i gemensamma projekt och uppgifter, så att de kan lära sig av varandra och utveckla sin kommunikation och samarbetsfärdigheter.
> 4. Anpassning och flexibilitet: Det är viktigt att undervisa i hem- och konsumentkunskap på ett sätt som är anpassat efter elevernas behov och förutsättningar. Det kan vara nödvändigt att utforma uppgifter och aktiviteter på olika sätt för att möta olika färdigheter och intressen.
> 5. Attityder och värderingar: Hem- och konsumentkunskap handlar inte bara om praktiska färdigheter, utan också om att forma attityder och värderingar kring hushåll och konsumtion. Det är viktigt att fråga ut eleverna om deras åsikter och erfarenheter, samt att ge dem möjlighet att reflektera över hur deras val som konsumenter påverkar både sig själva och andra.

---- 

> _Exempel från Open Assistant (oasst-sft-6-llama-30b). (Försök till konversation på svenska gav nonsens.)_
> **Jag:** Can you give me three suggestions on what to do at the pre-school tomorrow afternoon? There are 15 children (3–5 years old) and 3 adults. We want to be outside.
> **Chattbot:** Sure, here are three activities that can work well for a group of preschoolers aged 3-5:
> Bubble Blowing Contest - Fill up a container with bubbles (be sure to use non-toxic soap) and let the kids take turns blowing as many bubbles as they can in one breath. Set some rules such as no running or jumping and offer prizes for biggest, smallest or most colorful bubbles!
> Obstacle Course - Set up an obstacle course using chairs or cones. Include simple activities like hopping, skipping or crawling through tunnels. Divide into teams and have them race each other while completing all tasks correctly!
> Scavenger Hunt - Make a list of items for the students to find in your outdoor space such as leaves, sticks, feathers etc. Let the groups search alone but remind that everyone must return together when found so not to wander off too far from the group. When finished, have the students sort their treasures by shape or texture! Have fun!

## Hur fungerar chattbottar?
”Det är omöjligt att skilja tillräckligt avancerad teknologi från magi.”

Citatet kommer från Arthur C. Clarke, förmodligen mest känd för boken _År 2001 – ett rymdäventyr_, och kan beskriva känslan en del får när de för första gången ser en dator konversera som en människa. _Hur går det till?_

Det visar sig, föga förvånande, att det inte är magi utan just avancerad teknik. (Även om det också visar sig vara så pass svårt att förstå den faktiska processen att det nästan lika gärna kunde varit magi – mer om det i del 3.)

Chattbottar använder en sorts AI som kallas _stora språkmodeller_ eller LLM, _large language models_. De är algoritmer som är skapade av datorer i stället för människor, och grovt sammanfattat gjorda för att gissa nästa ord i en mening. I algoritmerna finns vanligtvis miljarder med så kallade parametrar – värden som kan justeras upp eller ner, och påverkar vilka gissningar algoritmen gör. Modellen _tränas_ på enorma mängder text, vilket betyder att parametrarna justeras på ett systematiskt sätt för att ge bättre och bättre gissningar.

Resultatet blir en AI-modell som kan skapa naturlig text. De flesta språkmodeller har sedan fått ytterligare minst ett lager med träning, där människor (eller andra AI-modeller) ger återkoppling på vad som exempelvis är en trevlig ton, hjälpsamma svar, kränkande, olämpligt eller tydligt. Om allt detta görs på rätt sätt leder det i slutändan fram till en AI-modell som man kan föra en naturlig dialog med, om det mesta mellan himmel och jord.

När modellerna som ChatGPT använder tränades, användes stora delar av den text som fanns på internet fram till september 2021 i kombination med gigantiska mängder datorkraft. Forskning pågår hela tiden för att göra träningen mer effektiv och för att minska mängden data som behövs. Att använda de färdiga modellerna kräver mycket mindre datorkraft än att träna upp dem, och det finns nu språkmodeller som till och med kan köras på en persondator.

I grund och botten är språkmodeller tränade på att skapa meningar som på ett abstrakt sätt ”stämmer med” hur texter de tränats på ser ut. Det är fascinerande att en modell genom detta lär sig stavning, grammatik och meningsbyggnad – och närmast otroligt att den dessutom lär sig översätta texter, använda komplicerade begrepp på ett (ofta) korrekt sätt, och även i viss mån föra resonemang.

Inte desto mindre är det viktigt att komma ihåg att chattbottar i första hand är gjorda för att skapa text som låter bra – inte att säga saker som är sanna. Mer om det i nästa kapitel.

# Vanliga misstag med chattbottar
_Uppdaterat 2023-05-29._

Som med alla andra verktyg är det värt att använda chattbottar med omdöme. I den första versionen av boken, från januari 2023, fanns fyra vanliga misstag listade. I andra boken, skriven i skiftet maj–juni, har listan vuxit till sju. Listan kommer sannolikt fortsätta att växa när vi lär oss mer om effekterna av att använda chattbottar, och det är viktigt hela tiden använda sitt omdöme.

Här är sju frågor som är värdefulla att ställa för att undvika vanliga misstag med chattbottar.

* Finns det språkfel?
* Finns det faktafel?
* Finns det skeva perspektiv eller skeva värderingar?
* Är jag på väg att skicka känslig information?
* Är det här oreflekterad avlastning?
* Följer det här skolans styrdokument?
* Är det här bra pedagogik?

## Finns det språkfel?
När ChatGPT och GPT-3.5 lanserades var det ganska vanligt med stavfel och språkfel när man chattade på svenska. Med GPT-4 är det ovanligt med stavfel på svenska, och extremt ovanligt på engelska, men de förekommer fortfarande. (Inte minst om man ber chattbotten skriva med stora bokstäver, visar det sig.) Språkfel är mer eller mindre vanliga även hos andra chattbottar.

Stavfel eller felaktig användning av en/ett är ofta inte problem i praktiken, men är ändå värda att försöka slippa.

## Finns det faktafel?
Stora språkmodeller är tränade för att skapa meningar som låter naturliga, vilket förvånansvärt ofta också betyder att budskap stämmer med hur vi människor uppfattar världen. Men chattbottar låter sig inte hindras av brist på sakkunskap, utan levererar gärna snygga meningar även där substans saknas.

Nedan följer ett exempel som kanske är särskilt belysande.

> Exempel från ChatGPT (GPT-3.5, 24 maj 2023)
> **Jag:** Jag vill lära mig mer om vanliga inlärningssvårigheter i matematik på mellanstadiet. Kan du ge mig förslag på en forskningsartikel att läsa?
> **Chattbot:** Absolut! Här är en forskningsartikel som du kan läsa för att få mer information om vanliga inlärningssvårigheter i matematik på mellanstadiet:
> Artikel: "Understanding Mathematics Learning Difficulties: A Comprehensive Examination of Children's Difficulties in Learning Mathematics" (Förståelse av matematikinlärningssvårigheter: En omfattande undersökning av barns svårigheter att lära sig matematik)
> Författare: Ann Dowker, Camilla Gilmore, Chris C. C. Lewis, och Jo-Anne LeFevre
> Publikation: Developmental Psychology (En tidskrift inom utvecklingspsykologi)
> År: 2016
> Artikeln undersöker olika aspekter av matematikinlärningssvårigheter hos barn i åldrarna 7-11 år. Forskarna granskar de underliggande orsakerna till dessa svårigheter och föreslår strategier för att hjälpa elever att övervinna dem. Artikeln ger en bred översikt över forskning inom området och diskuterar faktorer som arbetsminne, visuospatiala förmågor och matematiskt språk som kan påverka elevers inlärning av matematik.
> Du kan hitta artikeln på följande länk: [https://www.ncbi.nlm.nih.gov/pmc/articles/PMC5260818/]()
> Kom ihåg att vissa forskningsartiklar kan vara betalda eller kräva prenumeration för fullständig tillgång. Om du inte har tillgång till artikeln kan du prova att söka efter dess titel i en sökmotor för att hitta eventuella öppna versioner eller sammanfattningar.
> Lycka till med din forskningsläsning!

Tipset från chattbotten ovan är tydligt och förtroendeingivande – och värre än meningslöst eftersom artikeln som nämns inte finns. (Länken leder till en artikel med titel ”Neuroinflammation Induces Neurodegeneration” och det finns inga träffar på nätet som matchar den artikelrubrik som chattbotten nämner.)

Den som faktiskt försöker läsa artikeln som chattbotten föreslår märker förstås rätt snart att den inte finns, men många faktafel är av karaktären att det inte märks direkt att de är fel – och den som inte är insatt i ämnet har då mycket liten chans att upptäcka att det som chattbotten säger faktiskt inte stämmer. Hade jag till exempel bett chattbotten att sammanfatta det viktigaste som forskning säger om inlärningssvårigheter i matematik på mellanstadiet hade jag fått en prydlig text tillbaka, utan chans att veta om den stämmer eller inte med mindre än att jag själv redan har (eller skaffar mig) god koll på det jag frågar om. Det leder inte bara till att jag riskerar att inte lära mig det jag vill, utan att också lära mig något galet och _tro_ att jag har koll.

Det är lätt att föreställa sig att elever kan gå i samma fälla om de lämnas att själva lära sig om det ena eller andra med hjälp av chattbottar – i alla fall om chattbottarna bara förlitar sig på språkmodeller, och inte exempelvis kontrollerar budskap mot tillförlitliga källor.

## Finns det skeva perspektiv eller skeva värderingar?
De flesta chattbottar har tränats på text från internet, vilket betyder att de också har potential att uttrycka sexism, rasism, extremism och många andra olämpliga värderingar som finns att hitta på nätet. I stor utsträckning förhindras det av ett sista steg i träningen av AI-modeller kallad _reinforcement learning from human feedback_ eller RLHF, vilket kan ses som människor lär chattbottar hyfs. Resultatet är dock inte felfritt: olämpliga budskap som man försökt träna bort kan ändå synas ibland och – en knepigare nöt att knäcka – olämpliga budskap som man _inte_ aktivt försökt träna bort fortfarande finns kvar. Ett extremt exempel på det senare är att talibanregimen i Afghanistan troligtvis anser att hyfsträning lämnar stora luckor, eftersom de inte omfattar en (enligt dem) korrekt syn på kvinnor. I andra kulturer kan man tänka sig mer subtila luckor, som kan gå under radarn för de flesta men till exempel kan innehålla budskap som minoritetsgrupper finner direkt kränkande.

Men hyfsträning kan också skapa svårigheter i sig. Människor i Sverige kan tycka att hyfsträning gjord efter USA-standarder ger en lite konstig bild när det gäller syn på abort eller användning av cannabis[^1]. En studie på en rad olika chattbottar visar att modeller som genomgått hyfsträning, kanske inte helt överraskande, oproportionellt mycket avspeglar åsikter det som i USA kännetecknas av liberala, välutbildade och välbeställda människor.[^2] En annan studie från Köpenhamns universitet jämförde ChatGPT:s svar på frågor om kulturella värden i fem olika länder med verkliga människors svar på samma frågor, och kom fram till att chattbottens svar är tydligt influerade av USA – särskilt om man skriver på engelska.[^3] Det finns med andra ord anledning att fundera över om budskap från chattbottar under ytan har med sig värderingar eller en världssyn som inte stämmer med vad vi vill (och ska) förmedla i skolan.

Det finns chattbottar som inte har genomgått hyfsträning, och alltså kan slänga ur sig budskap utan tanke på om de är oartiga, kränkande eller direkt skadliga. Sådana modeller kan orsaka skada, men kräver i regel mer expertis för att hitta och använda, och spelar därför mindre roll i skolan.

## Är jag på väg att skicka känsliga uppgifter?
I april 2023 visade det sig att anställda på Samsung hade skickat känslig data till ChatGPT – i två fall för att förbättra känslig kod, i ett tredje var det mötesanteckningar som delades på ett ogenomtänkt sätt.[^4] Det finns förmodligen många fler företag och organisationer som skickat information till chattbottar utan att fundera över om det är data som är lämplig att dela.

Man kan utgå från att chattbottar är molntjänster med servrar utanför EU, och att all information som skickas både bearbetas och sparas. Man ska därför inte skicka personuppgifter eller andra känsliga uppgifter, om man inte försäkrat sig om att datan för just den chattbotten du använder hanteras på ett säkert sätt – precis som med annan information du skickar över nätet.

## Är det här oreflekterad avlastning?
En särskilt knivig fråga med verktyg som elever själva använder handlar om _oreflekterad avlastning_. Saker som miniräknare, ordböcker och ordlistor, formelblad, rättstavningsprogram, uppläsningsprogram – och chattbottar – kan vara fantastiska verktyg för att kunna arbeta smidigare och fokusera på det som är undervisningens egentliga innehåll. De gör det möjligt att slippa fastna i saker som kan stjäla värdefull tankekraft – tankekraft för att bearbeta och lära sig nya saker.

Men det kan också hända att verktyget tar hand om saker som eleven behöver träna på. Att alltid ha miniräknare till hands gör att elever i mindre utsträckning räknar i huvudet eller på papper, och då kommer de att bli sämre på det. Att lyssna på text ger mindre träning i traditionell läsning, att skriva på tangentbord ger mindre träning i att skriva för hand (och omvänt!), att ta rulltrappan ger mindre träning för benen. Och att använda chattbottar för att formulera texter gör att vi blir sämre på att göra det för hand.

I vissa avseenden kan chattbottar vara så självgående att det inte är rimligt att tala om dem som verktyg. Verktyg kräver i regel kunskaper för att använda: Om du har en skruvdragare och ska bygga en altan behöver du veta hur du ska använda den. Att använda en chattbot för att skriva en uppsats kan snarare jämföras med att hyra in en snickare som bygger altanen åt dig.[^5] Och liknelsen har ytterligare lärdomar: När du tittar på snickaren som bygger altanen kan du felaktigt få uppfattningen att du lär dig hur det går till. Är du tillräckligt uppmärksam kan du få en ytlig förståelse av hur man bygger en altan, men när du själv ska sköta skruvdragaren (och allt annat) blir det tydligt att det inte var så lätt som du trodde. Samma sak gäller med chattbottar. Att lägga över jobb på en chattbot kan göra att elever lär sig mindre av något viktigt – men fortfarande _tro_ att de lär sig.

Lösningen på problemet är _inte_ att låta bli verktyg helt och hållet. Lösningen är snarare att vara medveten om att det ofta är mödosamt att lära sig något, och att det alltså är viktigt att välja vad elever ska lägga sina ansträngningar på. (Att något är mödosamt är dock inte samma sak som att det är tråkigt, vilket också är värt att komma ihåg.) Om man vill använda chattbottar för att stötta läsning eller skrivande i lågstadiet kräver det ordentlig eftertanke, medan det är mindre problematiskt att låta studenter på högskola använda en chattbot för att göra en rapport lättare att läsa.

Eftersom elever kan behöva arbeta med olika saker, och kan behöva stöd med olika saker, kan det hända att chattbottar hjälper en elev medan en annan elev i samma klass hindras i sitt lärande av precis samma stöd.

Problemet sammanfattades oavsiktligt rätt bra i en intervju med en australisk skolutvecklare. ”Idag har vi bilar och flygplan, men det betyder inte att vi slutat röra på oss.” Sanningen är snarare att övervikt är ett stort och globalt hälsoproblem. Vi vill inte att användning av AI skapar motsvarande problem för vår förmåga att använda hjärnan.

## Följer det här skolans styrdokument?
Det finns flera tjänster som använder språkmodeller för att generera färdiga lektionsplaneringar, inklusive en krok för att väcka intresse i början av lektionen, beskrivningar av aktiviteter och hur lång tid de ska ta, och frågor att avsluta lektionen med. Och även utan specialbyggda verktyg kan många chattbottar skapa en lektionsplanering på mindre än en minut.

Men det behöver inte betyda att lektionen tar upp det som skolans styrdokument säger att undervisningen ska handla om. Det är inte en slump att det går åt mycket kraft för att skapa läromedel, där redaktörer och skickliga lärare arbetat för att få till delar och helheter som fångar både det som kurs- och ämnesplaner tar upp och de mer övergripande målen som finns i läroplaner.

Ett annat exempel är om man ber en chattbot att bedöma uppsatser eller andra arbeten som elever gjort. Du kan utan tvekan få svar, men de behöver inte vara grundade i betygskriterier eller andra delar av kurs- och ämnesplaner.

Som tidigare matematik- och fysiklärare i gymnasieskolan är jag inte kompetent att bedöma lektionsplaneringen nedan. För att göra det krävs någon som är skicklig i att undervisa historia på mellanstadiet, och att använda planeringen utan att ha försäkrat sig om att den är rimlig vore oansvarigt.

> Exempel från ChatGPT (GPT-3.5, 12 maj 2023).
> **Jag:** Kan du skapa en lektionsplanering för mig? Vi ska ha första lektionen av sex som fokuserar på vikingatiden. Mellanstadiet.
> **Chattbot:** Absolut! Här är en lektionsplanering för första lektionen om vikingatiden på mellanstadiet:
> Lektion 1: Vikingatiden
> Ålder: Mellanstadiet (ca 9-12 år)
> Mål:
> - Introducera eleverna till vikingatiden och dess betydelse.
> - Utforska vikingarnas livsstil, inklusive deras samhälle, handel och utforskning.
> - Förstå vikingarnas teknologiska framsteg och deras inverkan på omvärlden.
> - Skapa medvetenhet om olika källor till information om vikingatiden.
> Material:
> - Bilder och illustrationer av vikingatiden.
> - Karta över vikingarnas område.
> - Whiteboard eller svart tavla.
> - Pennor och papper.
> - Källor till information om vikingatiden (böcker, webbplatser etc.)
> Lektionsplan:
> 1. Introduktion (10 minuter)
> 	1. Hälsa eleverna välkomna och presentera ämnet: Vikingatiden.
> 	2. Visa några bilder och illustrationer av vikingatiden för att väcka intresse och nyfikenhet.
> 	3. Diskutera vad eleverna redan vet eller tror sig veta om vikingarna och deras tid.
> 2. Samhället och levnadssätt (15 minuter)
> 	1. Beskriv vikingarnas samhälle och deras levnadssätt. Diskutera deras boenden, kläder, mat och familjestruktur.
> 	2. Be eleverna jämföra och kontrastera vikingarnas livsstil med deras egen.
> 3. Handel och utforskning (15 minuter)
> 	1. Förklara vikingarnas handelsnätverk och deras betydelse för vikingasamhället.
> 	2. Diskutera vikingarnas utforskning och deras resor över havet. Visa en karta över vikingarnas område och markera viktiga handelsvägar och utforskningsrutter.
> 4. Vikingarnas teknologiska framsteg (15 minuter)
> 	1. Berätta om vikingarnas teknologiska framsteg, inklusive deras båtar, vapen och navigationsverktyg.
> 	2. Diskutera hur dessa teknologier hjälpte vikingarna att bli framgångsrika handelsmän och utforskare.
> 5. Källkritik (15 minuter)
> 	1. Förklara vikten av att använda olika källor för att lära sig om vikingatiden.
> 	2. Diskutera skillnaden mellan primära och sekundära källor och varför det är viktigt att vara källkritisk.
> 	3. Ge några exempel på olika källor som eleverna kan använda för att lära sig mer om vikingatiden.
> 6. Avslutning (5 minuter)
> 	1. Summera dagens lektion och viktiga punkter som behandlades.
> 	2. Uppmuntra eleverna att ställa frågor och fortsätta undersöka ämnet på egen hand.
> Om möjligt kan du också överväga att inkludera praktiska aktiviteter, som att låta eleverna rita och färglägga egna vikingaskepp eller skapa enkla vikingainspirerade smycken.
> Kom ihåg att anpassa lektionsplaneringen efter dina elevers behov och intressen. Lycka till med din lektion om vikingatiden!

## Är det här bra pedagogik?
De som har lätt för att fastna i nya roliga verktyg (författaren inräknad) har nytta av att regelbundet fråga sig om det man använder chattbottar till faktiskt är bra pedagogik, eller om verktyget har fått bestämma för mycket över undervisningens utformning. Att det går snabbt och är roligt att skapa automaträttade quizzar behöver inte betyda att det är en bra idé att avsluta _varje_ lektion med en quiz.

Det är en självklarhet, men förtjänar att sägas: Undervisningen ska utgå från elevernas lärande, inte vilka verktyg som finns i närheten.

# Chattbottars styrkor
_Uppdaterat 2023-05-29._

Med alla misstag och brister som beskrivs ovan kan man börja undra om det verkligen är en bra idé att använda chattbottar i skola, i eller utanför klassrum. De skapar faktafel som är svåra att upptäcka, smyger in en världssyn som kan göra skada, lurar användare att skicka känsliga uppgifter, följer inte skolans styrdokument och riskerar att få elever att lära sig mindre när de använder verktyg i stället för att göra saker själva.

Ovanpå det kan man lägga en meh-effekt, som man får om det första man testar är att ställa en fråga för att se om chattbotten kan svara rätt. Det leder ofta till besvikelse – ibland för att chattbotten svarar fel, men oftare för att den svarar rätt och man sedan frågar sig vad vitsen var. Vi har ju redan sökmotorer?

Det tar ett tag att vänja sig vid att chattbottar inte primärt är uppslagsverk eller sökrobotar, utan kanske snarare ska ses som en assistent på burk. Som diskuteras nedanför under rubriken _hybrider_ kan chattbottar fungera även som uppslagsverk, om språkmodeller kombineras med andra verktyg, men de tre starkaste områdena för rena språkmodeller är att bearbeta text, vara idéspruta eller bollplank, och att ge stöd i programmering. Om man använder chattbottar till saker som de är bra på, och håller de sju frågorna ovan i bakhuvudet, kan man få mycket nytta av dem.

Nedan beskrivs kort de tre starka områdena för chattbottar. I del 2 finns mer utförliga exempel på hur det kan se ut i praktiken (där en del exempel också går utanför de här tre områdena).

## Bearbeta texter
Det är kanske inte så förvånande att något som heter ”stor språkmodell” och har tränats på gigantiska mängder text är bra på att hantera just texter. Det kan till exempel betyda:
* Korrekturläsa texter.
* Ge förslag på förbättringar av en text, generellt eller utifrån särskilda perspektiv.
* Sammanfatta texter.
* Skapa välskrivna texter av lösa anteckningar.
* Skapa utkast till nya texter.
* Ge förslag på disposition.
* Översätta texter.
* Skriva om texter till ett enklare språk, eller till en speciell språkstil.

## Vara idéspruta eller bollplank
Att bolla tankar med en kollega är ofta ett sätt att komma vidare i sina egna tankar, både genom att man får sätta ord på tankarna och att man får nya idéer från kollegan. Vid tillfällen då kollegor inte finns i närheten, eller inte har tid att diskutera en ny (eller möjligtvis gammal) idé kan chattbottar vara en ersättare. De saknar en rad mänskliga aspekter, men har å andra sidan obegränsat med både tid och tålamod.

En särskild förmåga som chattbottar har är att kunna hitta på massor av idéer där den mänskliga hjärnan (författarens inräknad) går på grund efter en kort stund.

## Ge stöd i programmering
Långt ifrån alla lärare använder programmering i eller utanför sin undervisning, men de som gör det bör vara medvetna om den typ av stöd man kan få från AI-verktyg. Förutom chattbottar finns det också särskilda verktyg skapade för just programmering, där det mest kända förmodligen är [GitHub Copilot][16].

Chattbottar och annat AI-stöd kan till exempel:
* Felsöka kod.
* Förklara kod.
* Förse kod med förklarande kommentarer.
 * Skriva enklare kod utifrån beskrivningar i kommentarer.
* Skriva korta program för att lösa givna problem.
* Säkerhetsgranska kod.
* Skriva tester.

Om elever använder AI-stöd för programmering behöver man förstås vara extra vaksam på oreflekterad avlastning. Om fokus ligger på att elever ska lära sig att skriva viss typ av kod är det förstås mindre lyckat om en AI skriver åt dem.

Som med all kod man får given till sig behöver man också hålla ett öga öppet efter potentiella säkerhetshål.

# Hybrider
_Uppdaterat 2023-05-29._

Språkmodeller har, som nämnts ovan, nackdelen att de inte bryr sig särskilt mycket om vad som är sant eller falskt, utan det primära målet är att skapa meningar som låter bra. Genom att koppla ihop språkmodeller med andra typer av applikationer kan man komma runt mycket av de problemen.

Tjänsten [perplexity.ai][17] är en sådan hybrid av språkmodeller (GPT-3.5 och GPT-4) kombinerat med sökmotorer, som dessutom går att ställa in på att söka i olika typer av källor. Här nedanför används samma fråga som gav en påhittad forskningsartikel från GPT-3.5.

> Exempel från perplexity.ai (GPT-3.5 + sökområde ”all”).
> **Jag:** Jag vill lära mig mer om vanliga inlärningssvårigheter i matematik på mellanstadiet. Kan du ge mig förslag på en forskningsartikel att läsa?
> **Chattbot:** Here are some research articles related to common learning difficulties in mathematics on middle school level:
> 1. "Inlärningssvårigheter i matematik" (1): This article discusses the difficulties that children with learning difficulties in mathematics often face, such as problems with working memory and emotional and volitional deviations.
> 2. "Attityder inom matematik utifrån ett lärarperspektiv" (2): This study focuses on the attitudes towards mathematics and how they relate to learning difficulties in middle school.
> 3. "Inlärningssvårigheter i matematik och läsning hänger ihop" (3): This research article examines how learning difficulties in mathematics and reading are related and how they can affect each other.
> 4. "Stödmaterial matematiksvårigheter, del 1. Att upptäcka behov av stöd i matematik" (4): This article discusses how to identify students who have difficulties in mathematics and how to provide support.
> 5. "Hur hanterar matematiklärarna extra anpassningar på mellanstadiet?" (5): This study examines how teachers can provide extra support and adaptations to students with learning difficulties in mathematics on middle school level.
> 6. "Matematiksvårigheter" (6): This research article summarizes previous studies on mathematics difficulties and provides recommendations for how to help students with learning difficulties in mathematics.

Svaret från chattbotten levererades tillsammans med länkar till respektive artikel. (Flera av träffarna är examensarbeten och alltså inte publicerade i vetenskapliga tidskrifter.[^6])

Perplexity.ai är en egen tjänst som anropar chattbottar i bakgrunden. Samma metod används av exempelvis språklärningstjänsten Duolingo och verktyget Jenni som skriver akademiska artiklar.

En omvänd metod är i stället att själva chattbotten – gränssnittet för att chatta med en språkmodell – utökas med funktioner för att anropa andra applikationer. Det är något som blev möjligt i form av så kallade plugins för betalversionen av ChatGPT i mitten av maj. Nedan syns ett exempel på hur en konversation kan se ut när plugin för WolframAlpha används – en webbtjänst för matematiska beräkningar och kombinerat med en stor bank med data. Det intressanta här är att språkmodellens förmåga att förstå min fråga och skriva lättlästa svar kombineras med en tillförlitlig bank med information. (I exemplet nedan är delar av kommunikationen mellan ChatGPT och WolframAlpha utskrivet, för att ge en känsla av i vilka sammanhang chattbotten kontaktar andra tjänster.)

> _Exempel från ChatGPT (GPT-4, plugin WolframAlpha aktiverad, 12 maj 2023)._
> **Jag:** Hur många steg är det mellan Rom och Paris?
> **Chattbot:** [REQUEST TO WOLFRAM: "input": "distance between Rome and Paris”]
> Avståndet mellan Rom och Paris är cirka 1109 kilometer.
> För att omvandla detta till steg, behöver vi veta hur långt ett genomsnittligt steg är. En allmän uppskattning är att ett genomsnittligt steg är cirka 0,7 meter. Låt oss använda detta för att beräkna antalet steg.
> Jag kommer nu att utföra beräkningen.
> [REQUEST TO WOLFRAM: "input": "1109000 / 0.7”]
> Avståndet mellan Rom och Paris är ungefär 1,584,286 steg, givet att ett genomsnittligt steg är 0,7 meter. Observera att detta är en uppskattning och det faktiska antalet steg kan variera beroende på din steglängd.

Ur teknisk synvinkel spelar det mycket liten roll om en hybrid är egen tjänst som anropar en AI eller en chattbot som anropar andra tjänster: Båda kan i teorin göra samma saker. En fördel med egna tjänster som anropar en AI är att de kan utvecklas av fristående aktörer, vilket gör att sådana hybrider utvecklas i rask takt och för alla möjliga användningsområden (och även med skiftande kvalitet). Chattbottar som själva anropar externa tjänster har å andra sidan potential att vara smidigare att använda, och kan nå ut till fler användare.

Det är troligt att olika typer av hybrider kommer att ge många nya användningsområden för chattbottar, i och utanför skolan.

# Hur lär jag mig om chattbottar?
_Uppdaterat 2023-05-29._

## Vem bör lära sig om chattbottar?
Frågan måste ställas: _Är det värt att lära sig om chattbottar?_

Det finns flera lager i svaret på frågan, och hur de ser ut beror också vilka ämnen du undervisar eller om du till exempel är rektor.

Den mest direkta implikationen av chattbottar, som fått mer än sin beskärda del av uppmärksamhet, handlar om fusk: Att elever låter en chattbot skriva inlämningsuppgifter trots att det inte var tillåtet. (Se rätt kapitel i del 2 för mer om detta.) Sett ur det perspektivet behöver rektorer och alla lärare som använder inlämningsuppgifter som bedömningsunderlag _känna till_ att det finns chattbottar som kan skriva uppsatser om det mesta som undervisas i skolan. Det omfattar många lärare i många ämnen, men långt ifrån alla – att låta elever ta hem matteprov för att lämna in dagen efter är till exempel mycket ovanligt.

Nästa kategori handlar om lärare som undervisar i ämnen där chattbottar är ett rimligt undervisningsinnehåll att lära sig _om_. Teknikämnet i grundskolan och samhällskunskap på gymnasial nivå är två exempel – båda omfattar hur teknik och samhälle påverkar varandra. (På gymnasial nivå finns dessutom många fler ämnen som berör exempelvis teknik, automatisering och programmering.) I de här ämnena är det rimligt att ta upp hur AI påverkar samhället, och chattbottar är ett konkret exempel på hur det kan se ut – även om det finns också _många_ andra former för AI, från låtförslag till självkörande bilar och lastbalansering i elnät.

Ytterligare en kategori är lärare där chattbottar är ett meningsfullt verktyg inom ämnen som de undervisar i – alltså något som kan vara värt att _lära sig använda_. Två av chattbottarnas främsta grenar är att bearbeta text och att skriva programkod, vilket betyder att lärare i exempelvis svenska, svenska som andraspråk, programmeringsämnen och matematik kan ha tydlig nytta av att lära sig mer om chattbottar. Det ger dels verktyg för egna arbetet i undervisningen, dels kunskaper om vilka typer av verktyg elever har eller kommer att ha tillgång till. (Huruvida elever också ska lära sig använda chattbottar för att bearbeta texter eller programmera i de här ämnena, eller om det räcker att läraren vet vad chattbottar eventuellt kan tillföra, är en annan fråga.)

Sista kategorin omfattar att lära sig om chattbottar som en ”nice to have” – det är något man kan göra om man har tid över.[^7] Nästan oavsett vad du jobbar med kan chattbottar vara ett användbart verktyg för att effektivisera delar av ditt arbete, men det är inte säkert att det är den bäst investerade tiden – det kan vara minst lika bra att bli bättre på att använda Excel eller hitta nya sätt att samarbeta med kollegor.

I den här kategorin ingår också att lära sig om chattbottar för att få en bättre känsla för hur en viktig del av teknikutvecklingen ser ut – en som lär påverka samhället och världen.

Med det som bakgrund testar vi igen att ställa frågan: _Är det värt att lära sig om chattbottar?_
* Om du är rektor eller använder inlämningsuppgifter som betygsunderlag finns det starka skäl att lära dig att chattbottar klarar av att genomföra inlämningsuppgifter.
* Om du undervisar samhällskunskap eller teknikämnen finns det tydliga skäl att bli insatt i hur AI-utvecklingen ser ut, så att du kan ta upp den på ett relevant sätt i din undervisning. Det omfattar inte nödvändigtvis chattbottar, men det är ett relevant och lättillgängligt exempel.
* Om du undervisar ämnen där textbearbetning eller programmering ingår finns det tydliga skäl att lära dig vad chattbottar kan göra, både för att dra nytta av det själv och för att få en bild av vad elever kommer att använda i framtiden. Det innebär troligtvis att du behöver lära dig att använda chattbottar själv – att läsa sig till den typen av kunskap räcker sällan hela vägen.
* Om du letar efter sätt att effektivisera ditt arbete är chattbottar en bra kandidat, men inte ett självklart val jämfört med mycket annat som finns att lägga tid på – och inte bara teknik.
* Om du vill hålla dig uppdaterad om banbrytande teknik, för att ha en bild av hur teknik kan påverka samhället, är chattbottar en stark kandidat.

## Bra förutsättningar för att lära sig använda chattbottar
En av styrkorna med chattbottar är att det i nästan inte finns någon teknisk tröskel för att komma igång. Du använder de flesta chattbottarna genom att skriva i ett chattfönster, på samma sätt som du skulle skriva till en människa, och du behöver oftast inte bry dig om inställningar och reglage, dolda menyer, eller tekniska finurligheter. Även om det finns olika knep och avancerade inställningar för de som är intresserade kommer man mycket långt med att bara köra igång.

Om du vill satsa lite mer på att lära dig om chattbottar, eller kanske ha mer organiserade satsningar på sin skola, kan det vara bra att tänka på de här sakerna.

1. **Testa, testa, testa.** Att pröva alla möjliga (och omöjliga) saker lär vara det allra bästa sättet att lära sig. Om du leder andra i att lära sig chattbottar är den enda rimliga utgångspunkten att låta deltagare lägga mycket tid på att testa och leka runt. Om du inte redan testat en chattbot, lägg ifrån dig boken nu direkt, gå till perplexity.ai (eller någon annan chattbot) och fråga till exempel vad som utmärker en bra lärare.
2. **Det tar tid.** Räkna med att det tar tid att förstå vad du kan och inte kan göra med chattbottar. Om du är en rektor som vill att medarbetare ska lära sig om chattbottar behöver det finnas tid avsatt för det – vid mer än ett tillfälle.
3. **Planera för misslyckanden.** Saker som ser ut att fungera bra kan bli magplask vid nästa försök, och ibland är det först när idéer når klassrummet som man märker att de inte håller. Använd inte chattbottar i ett skarpt läge inom områden där det kostar mycket att misslyckas. Och var inte för hård mot dig själv (eller andra) om saker inte blir som det var tänkt.
4. **Dela erfarenheter.** Chattbottar är ung teknik som fortfarande utvecklas, vilket gör det extra värdefullt att dela med sig av både sådant man tycker fungerar bra och sånt som inte fungerat. Dela gärna erfarenheter både inom skolan och med andra skolor, och se förstås till att ta tillvara andras erfarenheter.
5. **Ha teknikspanare.** I och med att tekniken ändras fort är det värdefullt att ha en eller ett par personer på skolan som spanar efter nya verktyg eller användningsområden. Om det finns it-utvecklare eller förstelärare med it-inriktning är det förmodligen naturliga val.
6. **Tappa inte bort syftet.** Fråga dig regelbundet om det du utforskar faktiskt leder till bättre undervisning och lärande. Allt måste inte ge bättre undervisning direkt, men teknikutforskande ska inte bli sitt eget syfte.

## Skolans förhållning till chattbottar
Ett sätt att göra det lättare för lärare och elever att förhålla sig till chattbottar är att ha uttalade principer eller riktlinjer på skolan. Nedan finns några exempel på hur sådana principer skulle kunna se ut; några försiktiga, andra mer offensiva.

### Om inlämningsuppgifter som betygsunderlag
* På den här skolan använder vi inte inlämningsuppgifter som betygsunderlag.
* På den här skolan använder vi i regel inte inlämningsuppgifter som betygsunderlag. Om lärare använder inlämningsuppgifter som betygsunderlag behöver de beskriva för rektorn hur risken för fusk hanteras.
* På den här skolan bestämmer varje ämneslag om inlämningsuppgifter ska få användas som betygsunderlag.

### Om att ta upp AI i undervisning
* På den här skolan ska lärare i samhällskunskap och teknik samarbeta för att ge elever grundläggande kunskaper om AI: hur AI påverkar samhället, hur samhället påverkar teknikutvecklingen, principer för hur AI fungerar, frågor om makt och AI, frågor om integritet, och diskussioner om vad AI kan betyda för framtidens samhälle.
* På den här skolan ska undervisningen i svenska och svenska som andraspråk även omfatta hur man kan analysera och bearbeta texter med hjälp av chattbottar.

### Om chattbottar som undervisningsverktyg
* På den här skolan måste all användning av chattbottar i klassrummet godkännas av rektorn.
* På den här skolan måste rektorn ge godkännande innan elever använder chattbottar som en del av undervisningen.
* På den här skolan uppmuntrar vi att lärare efter egen vilja och intresse varsamt utforskar hur chattbottar kan förbättra undervisning. Lärandet måste stå i centrum och elevers integritet får inte riskeras.
* På den här skolan litar vi på att lärare använder pedagogiska verktyg på kloka sätt, och delar med sig av tankar och erfarenheter till kollegor. Det gäller även AI.
* På den här skolan ska vi inte uppmuntra elever att själva skaffa konton för att använda chattbottar.
* På den här skolan måste lärare som vill använda chattbottar i klassrummet först få utbildning av vår ikt-pedagog.

### Om AI som arbetsverktyg för lärare
* På den här skolan ska all användning av AI i arbetet, i eller utanför klassrummet, stämmas av med vår förstelärare inom digitalisering. Hon har ansvar för att varje månad uppdatera våra riktlinjer.
* På den här skolan får AI inte användas för att göra bedömningar av betygsunderlag.
* På den här skolan får AI användas för att ge en second opinion av betygsunderlag, men aldrig den första bedömningen.
* På den här skolan måste den elev och vårdnadshavare ge godkännande innan elevuppsatser får matas in i en chattbot, och läraren måste först kontrollera att uppsatsen inte innehåller några känsliga uppgifter.
* På den här skolan ska alla texter som publiceras offentligt granskas av en chattbot för att undvika skrivfel och säkra enkelt språk.

[^1]:	Just synen på cannabis blev en nyhet i Sverige i mitten av maj, då den chattbot som alla Snapchat-användare har tillgång till tyckte att cannabis kan användas av den som ”vill ha roligt med vänner”: [https://sverigesradio.se/artikel/snapchats-ai-bot-gav-rad-om-cannabis-for-den-som-vill-ha-roligt][11]

[^2]:	[https://arxiv.org/abs/2303.17548][12]

[^3]:	Se [https://techxplore.com/news/2023-07-chatgpt-american-norms-values-reveals.html][13]

[^4]:	[https://mashable.com/article/samsung-chatgpt-leak-details][14]

[^5]:	Tack till Jonas Linderoth för den här liknelsen! [https://www.youtube.com/watch?v=GZOSh4ocpeI][15]

[^6]:	När sökningen gjordes om på engelska gav sökområdet ”academic” träffar på artiklar från vetenskapliga tidskrifter, vilket inte var fallet på svenska.

[^7]:	Om du jobbar i skolan har du med stor sannolikhet _inte_ tid över. Men ändå.

[1]:	https://poe.com/ "Poe"
[2]:	https://chat.openai.com/
[3]:	https://chat.ai.se/ "GPT-SW3"
[4]:	https://chat.openai.com/
[5]:	https://poe.com/ "Poe"
[6]:	https://bard.google.com/ "Bard"
[7]:	https://chat.ai.se/ "GPT-SW3"
[8]:	https://chat.lmsys.org/
[9]:	https://open-assistant.io/sv
[11]:	https://sverigesradio.se/artikel/snapchats-ai-bot-gav-rad-om-cannabis-for-den-som-vill-ha-roligt
[12]:	https://arxiv.org/abs/2303.17548 "Arxiv: Whose Opinions Do Language Models Reflect?"
[13]:	https://techxplore.com/news/2023-07-chatgpt-american-norms-values-reveals.html "TechXplore: ChatGPT promotes American norms and values, study reveals"
[14]:	https://mashable.com/article/samsung-chatgpt-leak-details "Mashable: Whoops, Samsung workers accidentally leaked trade secrets via ChatGPT"
[15]:	https://www.youtube.com/watch?v=GZOSh4ocpeI
[16]:	https://en.wikipedia.org/wiki/GitHub_Copilot "Engelska Wikipedia: GitHub Copilot"
[17]:	https://www.perplexity.ai/